Acquazzoni in montagna

 

 

  

 Acquazzoni in montagna, by Giuseppe Giacosa

 

 The Project Gutenberg EBook of Acquazzoni in montagna, by Giuseppe Giacosa This eBook is for the use of anyone anywhere at no cost and with almost no restrictions whatsoever. You may copy it, give it away or re-use it under the terms of the Project Gutenberg License included with this eBook or online at www.gutenberg.org

 Title: Acquazzoni in montagna Commedia in due atti

 Author: Giuseppe Giacosa

 Release Date: May 5, 2010 [EBook #32264]

 Language: Italian

 Character set encoding: ISO-8859-1

 *** START OF THIS PROJECT GUTENBERG EBOOK ACQUAZZONI IN MONTAGNA ***

 

 Produced by Carla, Carlo Traverso, Barbara Magni and the Online Distributed Proofreading Team at http://www.pgdp.net (This file was produced from images generously made available by The Internet Archive)

 

 TEATRO IN PROSA DI GIUSEPPE GIACOSA

 Vol. I.

 DEL MEDESIMO AUTORE

 Teatro in Versi:

 Una Partita a Scacchi--Il Trionfo d'Amore. Un vol. in-18º (Nuova edizione), 1890, L. 2 --

 Il Fratello d'Armi. Dramma in 4 atti. Un volume in-18º (Seconda edizione), 1890, 2 --

 Il Conte Rosso. Dramma storico in 3 atti con prologo. 3ª ediz. Un vol. in-18º con illustr. a capo d'ogni atto, 1881, 4 --

 Il Marito amante della Moglie. Commedia in 3 atti. Un vol. in-18º con illustr. a capo d'ogni atto (2ª ed.), 1879, 4 --

 Luisa. Dramma in 3 atti.--Sorprese notturne. Commedia in un atto. Un vol. in-18º con ill. a capo d'atto, 1881, 3 --

 La tardi ravveduta.--La Sirena.--Intermezzi e Scene. Un volume in-18º, 1888, 4 --

 Teatro in Prosa:

 Vol. I.--Acquazzoni in montagna. Commedia in due atti--Non dir quattro se non l'hai nel sacco. Commedia in un atto.--Storia vecchia. Commedia in due atti (seconda ediz.). Un volume in-18º, 1890, L. 2 --

 » II.--Resa a discrezione. Commedia in quattro atti.--La zampa del gatto. Commedia in un atto. Un vol. in-18º, 1888, » 3 --

 » III.--Tristi amori. Commedia in tre atti, 1891, » 2 --

 Novelle e Paesi Valdostani. Un vol. in-12º, 1886, » 4 --

 Il Filo. Scena filosofico-morale per Marionette (2ª ediz., con illustrazioni di EDOARDO CALANDRA). Un vol. in-12º impresso sopra carta di filo a mano, » 1 --

 Fiori e Frutta. Discorso letto in occasione del 2º Congresso degli Orticoltori e Floricoltori italiani. In-12º, » 1 --

 In preparazione:

 I Castelli della Valle d'Aosta e del Canavese. Un elegante vol. con disegni e fototipie.

 

 TEATRO IN PROSA DI GIUSEPPE GIACOSA

 ACQUAZZONI IN MONTAGNA

 Commedia in due atti

 NON DIR QUATTRO SE NON L'HAI NEL SACCO

 Commedia in un atto

 STORIA VECCHIA

 Commedia in due atti

 TORINO F. CASANOVA, Libraio-Editore Via Accademia delle Scienze (piazza Carignano) 1890

 Per guarentire la proprietà artistica e la proprietà letteraria, l'Autore e l'Editore hanno depositato copie di questo libro alla R. Prefettura di Torino, e si sono uniformati a tutte le disposizioni della Legge vigente.

 Torino--Tipografia VINCENZO BONA.

 

 ACQUAZZONI IN MONTAGNA

 COMMEDIA IN DUE ATTI IN PROSA

 A VITTORIO BERSEZIO

 Rappresentata la prima volta in Roma al Teatro Valle dalla drammatica compagnia CIOTTI-MARINI, la sera del 20 febbraio 1876.

 

 PERSONAGGI

 BALDASSARRE. GASPARE GARBINI. Il dottore ORAZIO. HERMANN STEIGER, guida. CARLETTO, cameriere. EMILIA, moglie di Baldassarre. LIVIA, giovine vedova.

 Hôtel du Mont-Rose a Gressoney

 

 ATTO PRIMO

 Sala comune all'Albergo

 SCENA I.

 GARBINI, CARLETTO poi BALDASSARRE.

 GARBINI

 È possibile trovare una buona guida?

 CARLETTO

 All'Hôtel du Mont-Rose a Gressoney sempre: ce ne abbiamo oggi appunto una famosa.

 GARBINI

 Bravo.

 CARLETTO

 Uno svizzero patentato... Lo faccio salire?

 GARBINI

 Fallo salire. (Carletto esce, entra Baldassarre).

 BALDASSARRE

 Garbini!

 GARBINI

 Baldassarre! (A parte) Oh mio Dio!

 BALDASSARRE

 Tu sei qui?

 GARBINI

 Arrivo.

 BALDASSARRE

 Chi ne capisce nulla? Ci troviamo a Pegli, prometti a mia moglie di rimanerci un mese...

 GARBINI

 E poi mi seccavo.

 BALDASSARRE

 L'Emilia era in collera con te!...

 GARBINI (a parte)

 Me lo dice lui! (Forte) Sono andato a Baden.

 BALDASSARRE

 Qualche donnetta...?

 GARBINI

 Per carità! Le fuggo anzi le donne!

 BALDASSARRE

 Fai male.

 GARBINI

 Oh! pigliano fuoco troppo presto. Non si può dir loro una mezza parola che non attecchisca.

 BALDASSARRE

 È vero.

 GARBINI

 Figurati che a Pegli... io facevo per ridere...

 BALDASSARRE

 Volevo dire... e hai trovato...?

 GARBINI

 Un vulcano.

 BALDASSARRE

 Chi era?

 GARBINI (da sè)

 Che diamine gli dicevo adesso! (Forte) E l'Emilia è con te?

 BALDASSARRE

 Pur troppo! Vado ad avvertirla.

 GARBINI

 No, lascia.

 BALDASSARRE

 Ora rimani con noi?

 GARBINI

 Riparto domattina.

 BALDASSARRE

 Per dove?

 GARBINI

 Pel Monte Rosa.

 BALDASSARRE

 Non ci siamo?

 GARBINI

 All'albergo. Io vado sul vero.

 BALDASSARRE

 Sul vero Monte Rosa?

 GARBINI

 Già.

 BALDASSARRE

 Sul vero Monte Rosa?

 GARBINI

 Sì.

 BALDASSARRE

 Tu? una mezza botte?

 GARBINI

 La botte è piena di vino buono.

 BALDASSARRE

 Lo spanderai per istrada. Mia moglie non ti lascierà partire.

 GARBINI

 Ragione di più... cioè... Sono irremovibile: aspetto la guida.

 BALDASSARRE

 Ma ci sono i ghiacciai.

 GARBINI

 Bravo. Io fuggo i vulcani.

 BALDASSARRE

 Che idea.

 GARBINI

 Ecco la guida.

 SCENA II.

 STEIGER e detti.

 GARBINI

 Voi siete la guida?

 (Steiger gli porge un libretto).

 GARBINI

 Che cos'è?

 STEIGER

 Il mio libretto. Hermann Steiger guida di Zermatt.

 GARBINI (a Baldassarre)

 Scusa, veh!

 BALDASSARRE

 Fai, fai.

 GARBINI

 Vorrei fare un'ascensione.

 STEIGER

 Si può fare.

 GARBINI

 Al Monte Rosa.

 STEIGER

 Si può fare.

 GARBINI

 Domani.

 STEIGER

 Da Zermatt sarebbe più corta.

 GARBINI

 Ma siccome non ci siamo a Zermatt... quante ore di cammino?

 STEIGER

 Eh! secondo le gambe. Da Gressoney al Lyskamm dodici ore, otto dal Lyskamm al Riffel, e dodici dal Riffel alla punta.

 GARBINI

 Vale a dire in tutto?

 STEIGER

 Trentadue ore. In montagna si fanno in un giorno.

 GARBINI

 Ah! (a Baldassarre) Trentadue ore di cammino!... E pericolo?... (a Steiger).

 STEIGER

 No. Dipende dalla montagna.

 GARBINI

 Ah dipende...?

 STEIGER

 Se la montagna è buona, con molta prudenza, una buona corda, un bel tempo, non patir vertigini, uno stomaco di ferro, dei polmoni d'acciaio, ci si va benissimo.

 GARBINI

 E se la montagna è cattiva?

 STEIGER

 Bisogna vederla.

 GARBINI

 Voi l'avete già fatta l'ascensione al Monte Rosa?

 (Steiger gli porge il libretto).

 GARBINI

 Che cosa è?

 STEIGER

 Il mio libretto. Hermann Steiger, guida di Zermatt. Era io che accompagnavo sir Braddon quando è caduto.

 GARBINI

 Caduto?

 STEIGER

 In un crepaccio.

 BALDASSARRE

 Garbini... (ride).

 GARBINI

 E si è fatto molto male?

 STEIGER

 Male no. Abbiamo parlato, lui dal fondo ed io di su.

 GARBINI

 Ah! ah!

 STEIGER

 Ma non c'è stato più verso di cavarlo.

 GARBINI

 Eh?

 (Baldassarre ride).

 GARBINI

 Ride! E fu nel salire al Monte Rosa che...?

 STEIGER

 Sì signore. Le farò vedere il luogo preciso.

 GARBINI

 Ci passeremo?

 STEIGER

 Sicuro; traverseremo lo stesso crepaccio.

 GARBINI

 Traverseremo lo stesso crepaccio?--(a Baldassarre) Traverseremo lo stesso crepaccio.--E in che modo lo traverseremo?

 STEIGER

 Secondo. Se è coperto, a piedi.

 GARBINI

 Così?

 STEIGER

 Sulla neve.

 GARBINI

 E sotto la neve?...

 STEIGER

 Bella roba!

 GARBINI

 E se non è coperto?

 STEIGER

 Se si potrà saltarlo lo salteremo.

 BALDASSARRE

 Acrobata!

 STEIGER

 Io per il primo, e poi aiuterò lei colla corda.

 BALDASSARRE

 Quanto darei per vederti.

 GARBINI

 E se non si potrà saltarlo?

 STEIGER

 Lo si gira. O in un modo o in un altro bisogna passarlo.

 GARBINI

 Meno male. Mi rincrescerebbe rinunziarci. Quanto sono profondi i crepacci?

 STEIGER

 Cinquanta, cento, duecento metri.

 (Baldassarre ride).

 GARBINI

 Ride! Che ci trovi da ridere?

 BALDASSARRE

 Nulla, nulla, tira innanzi.

 GARBINI

 Se credi che mi spaventi quello che racconta!

 STEIGER

 Il signore non ha paura della montagna.

 GARBINI

 Non ho paura, lo si vede. Dunque siamo intesi, domattina.

 STEIGER

 Alle due dopo mezzanotte.

 GARBINI

 Così presto?

 STEIGER

 Per arrivare al ghiacciaio prima che il sole ammollisca la neve.

 GARBINI

 E quanto al prezzo?

 (Steiger porge il libretto).

 GARBINI

 Sì, lo so. Hermann Steiger, guida di Zermatt, e poi...?

 STEIGER

 Cento lire in oro. Tariffa.

 GARBINI

 Caro!

 STEIGER

 Ne va della vita.

 GARBINI

 Siamo intesi. A domattina.

 STEIGER

 Sissignore. (S'avvia).

 GARBINI

 Steiger?... Sir Braddon, è vero, quell'inglese?...

 STEIGER

 Sissignore.

 GARBINI

 E... è morto?

 STEIGER

 Pare. Di là non è uscito.

 GARBINI

 Potete andare.

 STEIGER

 A domani.

 GARBINI

 A domani. (Steiger esce).

 SCENA III.

 GARBINI e BALDASSARRE.

 GARBINI

 Ecco come sono fatto io; mi piglio di questa sorta di spassi.

 BALDASSARRE

 Gaspare, se hai sofferto qualche gran dispiacere puoi confidarmelo, siamo amici vecchi e la parentela che ti unisce a mia moglie raddoppia i diritti dell'amicizia. Forse è la provvidenza che mi ha messo sul tuo cammino.

 GARBINI

 Adesso rido io.

 BALDASSARRE

 Non farmi il cinico. Uno non si abbandona ad una estremità simile a quella che stai meditando senza una seria ragione.

 GARBINI

 Quanto all'estremità non ci ho nulla a ridire, ma la ragione c'è.

 BALDASSARRE

 Sentiamo.

 GARBINI

 M'annoio.

 BALDASSARRE

 Sei stanco d'essere al mondo?

 GARBINI

 No, anzi.--Di tutte le cose che ci compensano della morte, trovo che la vita è la migliore. Sono stanco di prevedere sempre quello che farò.

 BALDASSARRE

 Non è una ragione per rompersi il collo, la cosa più prevedibile di tutte.

 GARBINI

 Mi faresti la grazia di trovare delle immagini più sorridenti?

 BALDASSARRE

 Fai a modo mio. Ci sono passato ancor io per quello stadio, ed ho trovato lo specifico. Segui il mio esempio.

 GARBINI

 Prender moglie?

 BALDASSARRE

 No. Meglio il Monte Rosa.

 GARBINI

 Eppure capisco che finirò lì.

 BALDASSARRE

 Per carità!

 GARBINI

 Oh Dio, ci sono delle mogli che non vogliono bene al marito... Sono casi rari.

 BALDASSARRE

 E ce ne sono di quelle che gliene vogliono troppo!

 GARBINI

 Più rari ancora.

 BALDASSARRE (vanitoso)

 Non è vero! Non è vero!

 GARBINI

 Che aria volpina.

 BALDASSARRE

 Te lo confido perchè mi sei amico, perchè vai via, e per indicare un rimedio al tuo male. Io tradisco mia moglie.

 GARBINI

 Anche tu?

 BALDASSARRE

 La tradisco indegnamente. Faccio male, lo so; ma non ne potevo più. Ero come te, mi seccavo... Quella poveretta non sa farsi valere. È bella, è buona, non m'infastidisce col troppo zelo, non mi tiene legato, ne soffre, capisco che ne soffre, ne soffre in secreto...

 GARBINI (a parte)

 E gli è che lo crede!

 BALDASSARRE

 Tutte buone ragioni, ma mi seccavo. Ho cominciato ad ingannarla, e sono l'uomo più felice del mondo. Imita il mio esempio!

 GARBINI

 Non posso tradire una moglie che non ho.

 BALDASSARRE

 Ti dico una cosa nera per un marito: tradisci la donna degli altri!

 GARBINI

 E non temi che alle volte tua moglie...

 BALDASSARRE

 Che!

 GARBINI

 Per darti una distrazione...

 BALDASSARRE

 Che!...

 GARBINI (ride fra sè, poi forte)

 O se venisse a scoprire?...

 BALDASSARRE

 Sono due sole le vie che conducono allo scoprimento di questi secreti: le confidenze e le lettere. Ora, io di confidenze non ne faccio a nessuno.

 GARBINI

 Bravo!

 BALDASSARRE

 E di lettere... (ne trae una di tasca) Guarda, scritta in rotondo e senza firma.

 GARBINI

 E come farà a capire...?

 BALDASSARRE

 Glie la do in persona.

 GARBINI

 È qui?

 BALDASSARRE

 Già.

 GARBINI

 Maritata?

 BALDASSARRE

 Vedova, ma c'è quasi un marito.

 GARBINI

 Qui anche lui?

 BALDASSARRE

 Già, il dottore Orazio.

 GARBINI

 La signora Livia?

 BALDASSARRE

 Sst!

 GARBINI

 Baldassarre!

 BALDASSARRE

 Gaspare!

 GARBINI

 Ti restituisco il consiglio. Vieni con me al Monte Rosa; sei matto, è innamorata di Orazio, ti riderà alle spalle, e alla tua età...

 BALDASSARRE

 Eh! eh! eh!

 GARBINI

 Ma insomma, a che punto sei?

 BALDASSARRE

 Certe cose non si dicono.

 GARBINI

 Tanto inoltrato? E Orazio non dice nulla, geloso com'è?

 BALDASSARRE

 Non vede nulla.

 GARBINI

 Non ha mai sospettato dei vostri convegni?

 BALDASSARRE

 Convegni... convegni proprio non ce n'è stati.

 GARBINI

 Ah!

 BALDASSARRE

 Non ce n'è ancora stati.

 GARBINI

 Corrispondenza...?

 BALDASSARRE

 Questa è la prima. Non farmi dire.

 GARBINI

 Dichiarazioni reciproche di...

 BALDASSARRE

 C'è bisogno della parola?

 GARBINI

 Occhiate?... Occhiate?! E hai dei rimorsi? Ma, Baldassarre, ma vieni qui... delle occhiate? Ma ti pare? A' tuoi tempi non so, ma adesso le occhiate le danno per nulla le donne... per nulla.

 BALDASSARRE

 Vedremo domani.

 GARBINI

 Domani?

 BALDASSARRE

 Domani parte. Quel dottore gliene deve aver dette tante!... Oggi le consegnerò la mia lettera... No, no... non ti darei retta; tu non sai come stanno le cose. Le consegno la lettera...

 GARBINI

 Nella quale...?

 BALDASSARRE

 Le chieggo un appuntamento.

 GARBINI

 Guarda, quasi m'indurresti a rimanere.

 BALDASSARRE

 Fallo. Occupati di mia moglie che non s'avveda di nulla.

 GARBINI

 No; lasciami partire, credilo. Non sai che servizio ti rendo coll'andarmene.

 BALDASSARRE

 Che servizio?

 GARBINI

 Ti risparmio forse... una scioccheria.

 BALDASSARRE

 Scettico!

 GARBINI

 Le signore...!

 BALDASSARRE

 Qui, dietro di me, che non ti vedano. Voglio far loro una sorpresa.

 GARBINI

 Giovinotto! (Rimane nascosto dietro Baldassarre).

 SCENA IV.

 EMILIA, LIVIA e detti.

 BALDASSARRE

 Ben tornata.

 LIVIA (a Baldassarre)

 Sì, sì, l'aggiusteremo.

 EMILIA (si getta a sedere)

 Ah! sono stanca.

 LIVIA (che non vide Garbini)

 Non ha veduto il dottore?

 GARBINI (piano a Baldassarre)

 Ahi!

 BALDASSARRE

 Nossignora.

 EMILIA

 Povera signora Livia!

 LIVIA

 E lei ci lascia andar sole a passeggio?! Non è galante!... Perchè non è venuto con noi?

 BALDASSARRE (piano a Garbini)

 C'è sempre mia moglie, mi secca.

 LIVIA

 Dunque?...

 BALDASSARRE

 Ecco... le dirò...

 LIVIA

 Ma che fa laggiù? Perchè non... (Si volta) Oh! Garbini!

 EMILIA (scattando in piedi)

 Chè!

 LIVIA (che se n'avvede)

 Ah! ah!

 GARBINI

 Come sta la signora Livia?

 LIVIA

 Quando è arrivato?

 GARBINI

 Or ora. (Ad Emilia) E la mia bella cugina?

 BALDASSARRE (ad Emilia)

 Glie l'ho detto, sai, che eri in collera con lui.

 EMILIA

 Allora è inutile ch'io lo ripeta.

 GARBINI

 Sono perdonato?

 EMILIA

 Vi faccio la grazia.

 GARBINI (da sè)

 Com'è indulgente!

 LIVIA

 E si può conoscere il delitto di Garbini?

 BALDASSARRE

 Oh! in due parole: mia moglie è infatuata di suo cugino.

 EMILIA (piano a Garbini)

 Ero sicura che sareste venuto.

 GARBINI (da sè).

 Ahi!

 LIVIA

 E di dove viene ora?

 GARBINI

 Da Baden.

 LIVIA

 Ah!... c'è rimasto un po' di tempo?

 BALDASSARRE

 Le dicevo appunto che mia moglie...

 GARBINI

 Ci sono rimasto otto ore.

 LIVIA

 Ha giuocato?

 GARBINI

 Sì.

 LIVIA

 Ha guadagnato?

 GARBINI

 Sì, il primo treno celere che ne ripartiva.

 LIVIA

 Che furia!

 BALDASSARRE

 È quello che dicevo io... e mia moglie era in collera...

 LIVIA

 Mi sbarazzi dello scialle...

 BALDASSARRE (con gran premura)

 Oh!

 GARBINI (piano a Baldassarre)

 Non ti lascia dire.

 BALDASSARRE (piano a Garbini)

 Perchè le parlo di mia moglie.

 EMILIA

 E come mai siete capitato a Gressoney?

 GARBINI

 Dirò...

 EMILIA

 Non vi pensavate di trovarci? (Piano) Dite di no.

 GARBINI

 No, davvero.

 LIVIA

 Vedrà che bel soggiorno.

 BALDASSARRE

 È vero. Io qui divento un altro.

 EMILIA

 Sì, molto pastorale. C'è tutto quello che non occorre.

 BALDASSARRE

 L'uomo non vive di solo pane.

 LIVIA

 È poeta!

 GARBINI

 Dacchè è diventato un altro.

 EMILIA

 Già. A mio gusto, bisogna averci delle serie ragioni per rimanere qui un pezzo.

 LIVIA

 Un luogo è bello secondo le persone che ci si trovano.

 EMILIA

 Andate fuori, bisogna impellicciarvi fin qui. C'è sole, brucia... e via lo scialle... Svoltate, una brezza che vi gela il sangue. È un sereno incantevole... non passano dieci minuti che diluvia. Uscite coll'ombrello, si leva un vento...

 BALDASSARRE

 Che porta via le nuvole...

 EMILIA

 E l'ombrello. L'erba dei prati è un formicaio: sui tronchi rovesciati non ci potete sedere per la colla che gemono; i sassi sono coperti di muschi pungenti; in tutta Italia, di tutte le serpi ce n'è una sola velenosa, la vipera; ebbene, qui non c'è che quella, e ce n'è un subisso. L'acqua che bevete vi rompe i denti dal freddo. Gli uomini all'albergo stanchi, laceri, orribili tutti.

 BALDASSARRE

 Grazie.

 EMILIA

 Non dico per te.

 GARBINI

 Dice per me?

 EMILIA

 No, ma è un fatto. Domandatene la signora Livia. Questi alpinisti! Arrivano qui calzati in un modo! e vestiti! Fanno tremare la casa! e pon si piantano sul bastone... guardate in terra, c'è tutto bucherato; sono le punte delle loro mazze. Arrivano inzaccherati, luridi, colano acqua e sudore, sanno di pipa, hanno un grosso cappello a piume e fiori secchi, e la faccia poi, la faccia fa ribrezzo! Le labbra grosse, violacee, rotte; gli occhi che non sanno più guardare; il naso gonfio; la pelle, dove rimane, arsa, nera rossa, gialla, screpolata; le mani inerti. Si buttano sul sofà, parlano forte, ridono più forte, fumano più forte, bevono più forte e poi a letto; e il mattino alle due, ton, ton; la casa è di legno... un baccano! Vi svegliate di sussulto... che cos'è? Rovina il tetto?... Sono quei signori che partono.--C'è da ammalarsi, c'è da ammalarsi!

 BALDASSARRE (piano a Garbini)

 Come si sente la donna che soffre!

 GARBINI

 Arrivano sfigurati a quel modo?

 LIVIA

 Già, il ghiacciaio...

 GARBINI

 Ah il ghiacciaio riduce...?

 BALDASSARRE

 Tu che volevi...

 EMILIA

 Ah! il mio buon mare!

 LIVIA

 E malgrado ciò mi rincresce partire.

 BALDASSARRE

 Brava! ecco... il mare! Non ho mai capito che ci sia nel mare.

 GARBINI

 Dell'acqua!

 EMILIA

 Signora Livia, con permesso, vado a rifare un po' di toletta.

 LIVIA

 Faccia.

 EMILIA (piano a Garbini)

 Avete fatto bene a partire da Pegli.

 GARBINI

 Ah!

 EMILIA (c. s.)

 Ci osservavano. Come avete saputo che ero qui?

 GARBINI

 Ecco, se devo dire...

 EMILIA (c. s.)

 L'avete letto sul giornale dei viaggiatori?

 GARBINI

 Brava! appunto.

 EMILIA

 Persecutore! Con permesso... (Via).

 GARBINI (da sè)

 Fortuna che domani me ne vado.

 SCENA V.

 LIVIA, BALDASSARRE e GARBINI.

 GARBINI

 Mi ha detto Baldassarre che è qui anche il dottore Orazio.

 LIVIA

 Sì, signore.

 GARBINI

 Non lo si vede.

 LIVIA

 Oh il dottore! Lei lo conosce... un misantropo... erborizza!

 BALDASSARRE (piano a Garbini)

 Lasciaci soli.

 LIVIA

 E lei rimane?

 GARBINI

 Domattina parto pel Monte Rosa.

 LIVIA

 Ah! non lo spaventa la descrizione di sua cugina?

 GARBINI

 Non ci tengo alla mia bellezza.

 LIVIA

 Che fa là, signor Baldassarre? Qui, segga un momento: vorrebbe già correr dietro a sua moglie?

 BALDASSARRE

 Oh anzi, le giuro che... (piano a Garbini) Vattene.

 LIVIA

 Ecco un marito modello!

 BALDASSARRE

 Oh! signora Livia, che ironia! (da sè) Non se ne va... Se perdo quest'occasione... (forte) Che numero hai?

 GARBINI

 Che numero ho!?...

 BALDASSARRE

 Che numero... la camera?

 GARBINI

 Ah!... numero sette. Di qui?...

 BALDASSARRE

 Sì, di là, credo.

 GARBINI

 Allora...

 BALDASSARRE (da sè)

 Finalmente!

 LIVIA (a Garbini)

 Ma ritorna qui dal Monte Rosa?

 GARBINI

 Nossignora, scenderò in Isvizzera.

 LIVIA

 Una grande ascensione.

 GARBINI

 Per cominciare...

 BALDASSARRE

 Auff!!

 LIVIA

 E a lei non è venuta l'idea di accompagnarlo?

 BALDASSARRE

 Io... io... sto tanto bene qui.

 LIVIA

 Lei... fanatico della montagna.

 BALDASSARRE

 Dirò... sicuramente... la...

 (Garbini si è allontanato).

 LIVIA

 Ha già trovato la guida?

 BALDASSARRE

 Io?...

 LIVIA

 No, Garbini.

 GARBINI

 Sissignora. (esce).

 LIVIA

 Non esser uomo!

 BALDASSARRE

 Sta tanto bene... donna!

 LIVIA

 Le pare?

 BALDASSARRE

 Io non esito a dirglielo; gran parte della passione che m'ispira questo paese non è che... glielo assicuro; questi pochi giorni passati qui lascieranno nel mio cuore un ricordo dolcissimo e... Dio nol voglia, delle conseguenze funeste!

 LIVIA

 Conseguenze funeste?

 BALDASSARRE

 Pur troppo!

 GARBINI (ritornando)

 Manca la chiave.

 BALDASSARRE (si volta arrabbiato)

 Eh?... va...

 LIVIA

 Che dice?

 GARBINI

 C'è chiuso a chiave in camera mia: mi sa dire dove le tengono?

 LIVIA

 Le tiene tutte Carletto.

 BALDASSARRE

 Che è dabbasso. (da sè) Seccatore.

 LIVIA

 Lo chiami di qui e verrà subito.

 BALDASSARRE

 Sì, è sordo come una campana.

 LIVIA

 Non è vero.

 BALDASSARRE

 Oh altro!

 LIVIA

 Eccolo qui.

 BALDASSARRE

 Ah meno male!

 SCENA VI.

 CARLETTO e detti.

 GARBINI

 Vorrei entrare in camera mia.

 CARLETTO

 Numero sette? Non si può.

 BALDASSARRE

 Come non si può? Un forestiere non può entrare in camera quando gli piace?

 CARLETTO

 C'è tutto sossopra; andavo giusto...

 GARBINI

 Aspetterò, ma presto...

 BALDASSARRE

 Che servizio! che razza di servizio! Ne scriverò al Bollettino del Club alpino.

 CARLETTO

 Ma scusi...

 BALDASSARRE

 Meno chiacchere... che insolenza! (a Garbini) Se vuoi intanto nella mia camera...

 CARLETTO

 Oh! faccio in un minuto. (esce).

 BALDASSARRE (da sè)

 Lo fa apposta.

 LIVIA

 Signor Baldassarre?

 BALDASSARRE

 Mi comandi.

 LIVIA

 Mi porga quel ricamo.

 BALDASSARRE

 Subito.

 GARBINI (guardandolo affrettarsi)

 Imbecille.

 LIVIA

 Ed ora continui.

 BALDASSARRE

 Che?

 LIVIA

 A dirmi le belle cose di poco fa. Stia a sentire, Garbini.

 BALDASSARRE (da sè)

 E va bene: a momenti arriva il dottore... (per subita idea) Ah! (chiamando) Carletto!--Scusi, signora Livia... Carletto!... (a Garbini) Mi fai la grazia, due minuti qui fuori? (c. s.) Carletto!... ma guarda se viene... e non è sordo?

 GARBINI (a Livia)

 Lei lo ha fatto impazzire.

 LIVIA

 Se n'è già avveduto?

 GARBINI

 Me lo ha confidato lui.

 LIVIA

 Lo guarirò, stia tranquillo. (entra Carletto).

 SCENA VII.

 CARLETTO e detti.

 BALDASSARRE

 Finalmente!

 CARLETTO

 Mi comanda?

 BALDASSARRE (a Livia)

 Perdoni... (a Carletto piano) Sei buono di fare una cosa per bene?

 CARLETTO

 Mi proverò.

 BALDASSARRE

 Il signor Garbini ed io usciremo; appena siamo fuori tu consegni questa lettera alla signora Livia.

 CARLETTO

 Perchè non glie la dà lei?

 BALDASSARRE

 È uno scherzo... e le dici bene che sono io che te l'ho data... Il signor Baldassarre... hai capito?

 CARLETTO

 Sì, signore.

 BALDASSARRE (dandogli danaro)

 Tieni, appena siamo fuori. (a Garbini) Un momento, ho dimenticato di dirti... (a Livia) Torniamo subito. (via a braccetto con Garbini).

 SCENA VIII.

 LIVIA e CARLETTO.

 LIVIA (da sè)

 E Orazio non torna!

 (Carletto le porge la lettera).

 LIVIA

 Che cos'è?

 CARLETTO

 Me l'ha data il signor Baldassarre che gliela consegni.

 LIVIA

 Ah! bene. (Carletto via). La sua brava dichiarazione. La leggo, o no? Oh la leggo. (l'apre). Senza intestazione! Mi aspettavo di più. Un «Adorata donna!» o un «Signora!» o almeno un «Livia!» col punto ammirativo, ci stava tanto bene. (legge).

 «A pochi passi dall'albergo, di là del ponte, dove il torrentello che scende di Valdobbia precipita in cascata, c'è' un luogo recondito, misterioso, che al raggio della luna diventa quanto di più incantevole sia uscito dalle mani del Creatore...» Ah! un appuntamento!... «Stassera la luna si leva alle 8, ed alle 8-1/2 inargenterà i nebbiosi sprazzi della cascata. Un uomo capace di comprendere la selvaggia poesia della natura non può ispirarvi nessun serio timore.» Oh, no, no! «Se quando saremo tutti radunati in sala, voi direte di volervi ritirare presto, intenderò che avete in animo di farmi il più felice degli uomini!»

 Ah! via! signor Baldassarre, per un uomo capace di comprendere la selvaggia poesia della natura è un po' troppo!... Come corre! Bisogna guarirlo. Poh! domani vado via... Però una lezioncina... (osserva la lettera) Non c'è la firma... (pensa) Ah! sarebbe troppo bella! Quell'altra che faceva le allusioni ad Orazio... che s'è levata così di scatto quando vide Garbini e... no, no, non può riuscire... conoscerà la calligrafia del marito... (guarda la lettera) È scritta in rotondo... Oh! sarebbe peccato non provare. (Chiama) Carletto!... Se tiene, vale la pena di rimanere un giorno di più per vedere... Ah! mi dài un appuntamento? Ci manderò tua moglie.

 SCENA IX

 CARLETTO e detta.

 LIVIA

 Ah! Carletto, hai sbagliato; questa lettera non viene a me.

 CARLETTO

 Sissignora, le assicuro.

 LIVIA

 Va, non fa nulla; la porterai alla signora Emilia.

 CARLETTO

 Alla moglie del signor Baldassarre?

 LIVIA

 Sì.

 CARLETTO

 Ma...

 LIVIA

 Fa quanto ti dico. E non le dirai chi te l'ha data.

 CARLETTO

 E se domanda?

 LIVIA

 Risponderai: una persona che non vuole essere nominata. È uno scherzo, capisci?

 CARLETTO

 Ah! me lo diceva anche il signor Baldassarre che era uno scherzo.

 LIVIA

 Vedi? Ah! e se il signor Baldassarre ti domanda...

 CARLETTO

 Ah sì! se domanda...?

 LIVIA

 Risponderai che l'hai consegnata.

 CARLETTO

 Che è la verità.

 LIVIA

 Che è la verità. Va!

 CARLETTO

 Ci sarà poi da ridere?

 LIVIA

 Speriamo. Presto... (Carletto via). Partirò posdomani.

 SCENA X.

 ORAZIO e detta.

 ORAZIO

 Sola? che miracolo!

 LIVIA

 Ah! vi credevo partito, in parola d'onore!

 ORAZIO

 No, domani.

 LIVIA

 Dove siete stato?

 ORAZIO

 In giro per la montagna. Ho raccolto delle felci rare e bellissime.

 LIVIA

 Me ne rallegro tanto. E vi siete divertito?

 ORAZIO

 Lo sapete bene che detesto la compagnia del signor Baldassarre e consorte.

 LIVIA

 Speravo che la mia bastasse a compensarvene. (a Carletto che rientra) Consegnata?

 CARLETTO

 Sissignora.

 LIVIA

 Ha domandato di dove veniva?

 CARLETTO

 Ho risposto come mi aveva detto lei.

 LIVIA

 E, è bastato?

 CARLETTO

 Sissignora. Ha sorriso ed ha detto: capisco.

 LIVIA

 Va bene. (Carletto via dal fondo).

 ORAZIO

 (è stato attentissimo, ma non vuol parere)

 Domani si parte?

 LIVIA

 No, posdomani o poi.

 ORAZIO

 Avete mutato d'avviso?

 LIVIA

 Ho mutato d'avviso.

 ORAZIO

 Ed è permesso domandarvene il perchè?

 LIVIA

 Domandate.

 ORAZIO

 Dunque?

 LIVIA

 Per lasciarvi raccogliere delle altre felci.

 ORAZIO

 È uno scherzo?

 LIVIA

 No.

 ORAZIO

 Era tutto deciso... ho preparate le valigie...

 LIVIA

 Eh, padrone.

 ORAZIO

 Livia, andiamo, non tormentatemi. Siete un po' in collera con me, perchè non mi son fatto vedere in tutto il giorno e volete vendicarvene, lo capisco; ma, se ve ne chieggo perdono sul serio?

 LIVIA

 Non c'entra nessuna vendetta. Il tempo è bello...

 ORAZIO

 Sì, un acquazzone al giorno!

 LIVIA

 Che dura mezz'ora.

 ORAZIO

 Davvero volete rimanere?

 LIVIA

 Sì, un giorno di più, due giorni al maximum; è uno scherzo che vi dirò poi, e riderete.--Già in pensiero?...

 ORAZIO

 No, ma non capisco.

 LIVIA

 Capirete.

 ORAZIO

 Che cos'è quella storia di Carletto?

 LIVIA

 Che storia?

 ORAZIO

 Sì, or ora...

 LIVIA

 Una lettera che gli ho data a portare.

 ORAZIO

 Una lettera? A chi?

 LIVIA

 Ah!

 ORAZIO

 Rispondete.

 LIVIA

 Mah!

 ORAZIO

 Livia, ve ne prego.

 LIVIA

 Con quel tono?

 ORAZIO

 Ma che cos'è seguìto di nuovo? Che cos'è? Perchè mi dite così?--Dovevate partire, lo sapete che questa vita mi uggisce con quegli sciocchi; mi avete dato il diritto di pretendere...

 LIVIA

 Pretendere?

 ORAZIO

 Sì, di pretendere, lo ripeto. Sapete che vi voglio bene... mi avete promesso.

 LIVIA

 Vi ho promesso che avrei acconsentito a sposarvi se e quando fossi stata bene sicura del perfetto accordo dei nostri caratteri; ho spinto la cortesia fino al segno di permettervi d'accompagnarmi, mai fino a quello di autorizzare un sindacato che mi offende e che non sopporterò mai.

 ORAZIO

 Il mio congedo?

 LIVIA

 No; andate là, non sragionate, e sovratutto non insistete. Ora io non cederei di un palmo, e voi, focoso come siete, potreste fare e, quel che è peggio, dirmi delle scioccherie. Vi assicuro che non avete ragione di adombrarvi.

 ORAZIO

 Ditemi soltanto perchè volete rimanere.

 LIVIA

 No.

 ORAZIO

 A chi era diretta quella lettera?

 LIVIA

 Orazio...

 ORAZIO

 Lo voglio sapere.

 LIVIA

 Cercate.

 ORAZIO

 Ah! lo saprò! Qualche cosa o qualcheduno si è messo ad un tratto attraverso la mia strada, lo scoprirò!

 LIVIA

 Orazio, farete qualche scempiaggine!

 ORAZIO

 Ah! scrivete delle lettere... qui all'albergo e non mi volete dire...? Oh! saprò io.

 LIVIA

 Bel merito! interrogando di soppiatto il cameriere.

 ORAZIO

 Oh non interrogherò nessun cameriere, non commetto bassezze, io.

 LIVIA

 Badate che vien gente.

 SCENA XI.

 BALDASSARRE, GARBINI e detti, poi EMILIA.

 ORAZIO (vedendo Garbini)

 Garbini qui?

 LIVIA

 Non lo sapevate?

 ORAZIO

 Ah lo sapevate voi?

 GARBINI

 Orazio, ho chiesto di te alla signora Livia.

 ORAZIO (secco)

 Grazie, quando sei arrivato?

 GARBINI

 Oggi.

 ORAZIO (da sè)

 Oh, ma saprò bene vederci chiaro.

 BALDASSARRE

 Ecco mia moglie. (Emilia entra).

 GARBINI

 A che ora si desina?

 LIVIA

 A momenti.

 GARBINI

 Va bene, perchè stassera mi occorre andare a letto di buon'ora.

 BALDASSARRE

 Ah sì, la tua ascensione al Monte Rosa.

 EMILIA

 Al Monte Rosa?

 GARBINI

 Già, e siccome mi toccherà partire alle due dopo mezzanotte...

 EMILIA (piano a Garbini)

 Ben trovata.

 ORAZIO

 Cosicchè non avremo il piacere di vederti partecipare ai nostri dilettevoli passatempi serali. Si giuoca alla fiera.

 BALDASSARRE (guardando Livia)

 E non dice nulla.

 EMILIA

 Veramente stassera ancor io... ho un po' di emicrania... e credo che non potrò...

 LIVIA (da sè)

 Ci è cascata.

 BALDASSARRE (guardando Livia)

 Io pure... oggi ho trovato il parroco qui del paese... il quale mi vuol mostrare un messale antico... e si è combinato che stassera... (E non parla).

 LIVIA

 Cosicchè, dottore, si rimane noi due.

 BALDASSARRE (da sè)

 Non viene.

 LIVIA

 E in verità, per un giuoco che si chiama la fiera, saremo pochini. Sapete che cosa farò? Dacchè tutti disertano, andrò a letto alle otto.

 BALDASSARRE (da sè)

 Ah! (piano a Garbini) Trionfo.

 ORAZIO (da sè)

 Qui c'è sotto qualche cosa.

 CARLETTO (entrando)

 È servito in tavola.

 BALDASSARRE

 Bravo! Ho una fame... Come sto bene!

 EMILIA (piano a Garbini)

 Però siete un imprudente.

 GARBINI

 Ah! pel Monte Rosa.

 LIVIA (da sè osservandoli)

 Non bisogna che si spieghino.

 EMILIA (c. s.)

 Affidarlo ad un cameriere. (Garbini non capisce).

 LIVIA

 Garbini, offritemi il vostro braccio.

 GARBINI

 Subito--grazie. (fra sè) Che diamine?

 ORAZIO (da sè)

 Ha chiamato lui!

 BALDASSARRE

 Dottore, date il braccio a mia moglie.

 ORAZIO (eseguisce)

 Perdoni... (s'avviano tutti).

 BALDASSARRE (a Carletto)

 Sei un bravo ragazzo: tieni! (gli dà una mancia).

 CARLETTO

 Grazie!

 BALDASSARRE (avviandosi)

 Sei un bravo ragazzo!

 (Cala la tela).

 

 ATTO SECONDO

 (La stessa decorazione)

 

 SCENA I.

 GARBINI, CARLETTO e STEIGER.

 GARBINI (entrando tutto fradicio di pioggia)

 Ah! la buon'acqua! Carletto, del fuoco subito, una grossa fiammata, una fiammata enorme che bruci la casa. Ah! la buon'acqua. Ah! la buon'acqua!!

 CARLETTO

 Il signore non è salito al Monte Rosa?

 GARBINI

 No, no, non ci sono salito al Monte Rosa e non ci salirò mai, mai. Presto il fuoco, o divento un sorbetto! No, non ci sono salito al vostro Monte Rosa, al vostro maledetto, al vostro infernale Monte Rosa!

 CARLETTO (che ha acceso il fuoco)

 Ecco.

 GARBINI

 Ah! Ah! Ah! Dio ti ringrazio! Venite qui voi (a Steiger), fatevi asciugare.

 STEIGER

 Grazie (non si muove).

 GARBINI

 C'è posto per tutti due.

 STEIGER

 Non occorre.

 GARBINI

 Come non occorre? Se grondate come me...

 STEIGER

 Io la conosco l'acqua della montagna.

 GARBINI

 Oh! la conosco ancor io, e per bene (si guarda). Come farò a levarmi gli stivali!--Carletto...

 CARLETTO

 Mi comanda.

 GARBINI

 Dammi il mio alpenstok.

 CARLETTO

 Eccolo.

 GARBINI

 Questo è il simbolo dell'alpinismo, non è vero?

 CARLETTO

 Il simbolo?...

 GARBINI

 Sì, l'insegna, la divisa degli alpinisti.

 CARLETTO

 Ah! sissignore.

 GARBINI

 Bene, spezzalo in due.

 CARLETTO

 Ma...

 GARBINI

 Spezzalo in due col ginocchio, così... (fa il gesto).

 CARLETTO

 Se al signore non serve più...

 GARBINI

 Ne dubita! Ebbene?

 CARLETTO

 Ebbene, se volesse farmene un regalo...

 GARBINI

 Hai delle voglie...?

 CARLETTO

 Oh non signore! lo venderò a qualche turista.

 GARBINI

 Il mio bastone? Che abbia da essere complice di un'altra ascensione? Quanto lo venderesti?

 CARLETTO

 Una lira.

 GARBINI

 Tieni, sono due: rompilo.

 CARLETTO

 Grazie! (lo spezza). Così?

 GARBINI

 Sì, dammelo (mette i due pezzi sul fuoco). E così possa incenerirsi per sempre...

 STEIGER

 Se il signore desidera offrirmi un bicchiere di cognac...

 GARBINI

 Lo desidero, amico mio.--Carletto...

 (Carletto cava da un armadio bottiglia e bicchierini).

 GARBINI

 E gli altri?

 CARLETTO

 Chi, gli altri?

 GARBINI

 Quei signori!

 CARLETTO

 Dormono.

 GARBINI

 Dormono! Hanno dormito, hanno riposato la notte intera, come prescrivono le leggi della natura! Che ore sono? (guarda). Le otto: ho camminato sei ore!

 STEIGER (bevendo)

 A quest'ora saremmo al secondo piano del ghiacciaio.

 GARBINI

 Ah sì?... e poi negano la Provvidenza!

 STEIGER

 A mezza strada dal Lyskamm.

 GARBINI

 Che bella cosa non esserci!

 CARLETTO

 Il signore si è lasciato impaurire per un po' di piova.

 GARBINI

 Impaurire no..., me l'ha tolta la paura. Amico mio! Quanto ho benedetta quell'acqua! alle prime goccie ho ordinato il front indietro. Si era appena arrivati sul ghiacciaio. Non ho il rimorso d'essermi bagnato un solo capello nell'andata... l'ho pigliata sì, ma nel ritorno.

 STEIGER

 Il signore non è del Club Alpino?

 GARBINI

 No, sarò il fondatore d'un club per la pianura.

 STEIGER

 È una cosa che segue tutti i giorni in montagna. È piovuto mezz'ora, e di nuovo il sole.

 CARLETTO

 Anche ieri sera un acquazzone.

 GARBINI

 L'ho sentito da stare in letto.

 CARLETTO

 Non tutti all'albergo possono dire altrettanto.

 GARBINI

 Cioè?

 CARLETTO

 Qualcheduno l'ha pigliata.

 GARBINI

 L'acqua di ieri sera? Chi?

 CARLETTO

 Una signora ed un signore.

 GARBINI

 Chi sono questi miei colleghi? Dimmelo, dimmelo.

 CARLETTO

 La signora non l'ho ravvisata; l'ho veduta stando in cucina che entrava correndo, e la si è chiusa in camera.

 GARBINI

 Diamine! E il signore è entrato con lei?

 CARLETTO

 Dieci minuti dopo; ma in uno stato...!

 GARBINI

 E l'hai ravvisato, lui?

 CARLETTO

 Il signor Baldassarre.

 GARBINI

 Davvero? A che ora?

 CARLETTO

 Alle otto e mezzo.

 GARBINI

 Diamine!

 STEIGER

 Il signore non comanda altro?

 GARBINI

 No, altro.

 STEIGER

 Il signore capisce che ho perduta la giornata. Ho ricusato due inglesi.

 GARBINI

 Mi muto d'abito, e poi torno ed accomoderemo.

 STEIGER

 Sissignore.

 GARBINI

 Tieni, Carletto; il vestito ce l'ho da cambiarmi, ma il cappello è uno solo; fallo seccare (glie lo dà).

 CARLETTO

 C'è un forno apposta, e in dieci minuti...

 GARBINI

 Bravo!--Ah! dacchè gli altri sono anche a letto, non dire nulla della mia spedizione.

 CARLETTO

 Che non abbiano a riderne.

 GARBINI

 Sei intelligente. Dirai che non mi sono svegliato in tempo.

 CARLETTO

 Stia tranquillo (Garbini entra in camera).

 SCENA II.

 STEIGER, CARLETTO, poi BALDASSARRE.

 STEIGER

 Di che paese è quella marmotta?

 CARLETTO

 Chi lo sa?

 STEIGER

 Dev'essere uno spiantato.

 CARLETTO

 Perchè?

 STEIGER

 Perchè è un lusso da gran signore quello di rompersi la testa (per partire).

 CARLETTO

 Non ne avranno di bisogno.--Dove vai?

 STEIGER

 All'altro albergo a pescare inglesi.

 CARLETTO

 Quelli l'arrischiano la testa.

 STEIGER

 Come se non l'avessero.--Oh bada, vien gente.

 CARLETTO

 To' portami giù al forno il cappello del tuo alpinista; io devo badare qui.

 STEIGER

 Bene (via).

 BALDASSARRE (entrando)

 Carletto?

 CARLETTO

 Mi comandi.

 BALDASSARRE

 Dormono tutti ancora?

 CARLETTO

 Nessuno ha dato segno di vita.

 BALDASSARRE (da sè)

 Non vorrei che ne avesse sofferto.

 CARLETTO

 Il signore ha dormito bene?

 BALDASSARRE

 Benissimo.

 CARLETTO

 Buono, eh, il letto? (maliziosamente).

 BALDASSARRE

 Oh! perchè mi guardi così, e ridi?

 CARLETTO

 Io rido?

 BALDASSARRE

 Sì, tu, e mi secchi.

 CARLETTO

 Dopo l'umido di ieri sera...

 BALDASSARRE

 Di'?... mi pare che hai dello spirito.

 SCENA III.

 LIVIA e detti.

 BALDASSARRE

 (appena la vede le si avvicina con galanteria)

 Oh! ben levata?

 LIVIA

 E lei?

 BALDASSARRE

 Benissimo.

 LIVIA

 Ho fatto tardi, ma quel tempaccio...

 BALDASSARRE

 È vero.

 CARLETTO (da sè)

 Che fosse lei... la... (s'accosta).

 BALDASSARRE

 Che fai lì?

 CARLETTO

 Metto ordine.

 BALDASSARRE

 Va via.

 CARLETTO

 Ma...

 BALDASSARRE

 Levi tanta polvere.

 CARLETTO

 Se non spazzolo.

 BALDASSARRE

 Andiamo... quando dico...

 CARLETTO

 Sissignore. (uscendo, fra sè) Era lei. (via).

 BALDASSARRE

 Ha dormito bene?

 LIVIA

 Un sonno solo.

 BALDASSARRE

 Non le ha dato fastidio quell'umidaccio?

 LIVIA

 Oh le stanze sono riparate bene.--E lei? Come è stato contento della sua serata di ieri?

 BALDASSARRE

 Me lo domanda! Ho maledetto il tempo... ma...

 LIVIA

 Ha preso acqua?

 BALDASSARRE

 Oh molta!

 LIVIA (da sè)

 Chissà com'è andata? (forte) Diceva che ha maledetto il tempo, ma...

 BALDASSARRE

 Ma ho benedetto il genere umano!

 LIVIA

 Grazie per quel che me ne tocca.--Dunque in complesso?

 BALDASSARRE

 In complesso spero... che... il primo passo... chiami il secondo.

 (Livia lo guarda sorpresa)

 È sempre intenzionata di partire oggi?

 LIVIA

 No, domani o dopo.

 BALDASSARRE

 Grazie!

 LIVIA

 Ma...

 BALDASSARRE

 Ed io spero che... quanto era disposta a concedermi ieri... non vorrà negarmelo...

 LIVIA

 Oh! la stia tranquillo. Quanto era disposta a concederle ieri, non glielo negherò mai!

 BALDASSARRE

 Avevo una tal paura che ne avesse sofferto...!

 LIVIA

 Sofferto?...

 SCENA IV.

 GARBINI e detti.

 GARBINI

 Buon giorno, signora Livia.

 BALDASSARRE

 Garbini! non sei partito!

 GARBINI

 Non mi hanno svegliato in tempo.

 BALDASSARRE

 L'avrei giurato.

 LIVIA (fra sè)

 Oh come è andata? (forte) E la signora Emilia?

 BALDASSARRE

 Si sta vestendo, credo. Non mi ha lasciato entrare in camera sua.

 GARBINI

 Le è passato il mal di testa?

 BALDASSARRE

 Credo di sì.

 LIVIA

 Vuol dire che si potrà fare la nostra solita passeggiata.

 GARBINI

 C'è un freddo...!

 BALDASSARRE

 Che ne sai tu?

 GARBINI

 Mi sono affacciato alla finestra vestendomi.

 LIVIA

 Bisognerà coprirsi per andar fuori?

 GARBINI

 Oh sì, molto.

 LIVIA

 Vado a mettermi il mantello.

 BALDASSARRE

 Vuole che...

 LIVIA

 No, faccio in un momento. (via).

 SCENA V.

 GARBINI e BALDASSARRE.

 BALDASSARRE (guardando dietro a Livia)

 Simpatica donna! Come è elegante!!

 GARBINI

 Ci siamo di nuovo. Ma non lo capisci che ti canzona, che non leva un dito, che non apre bocca, che non ti guarda se non per canzonarti?

 BALDASSARRE

 Oh senti, Gaspare mio, sai che mi secchi? Ieri potevi dire, e mi hai quasi impensierito, oggi so quello che so, e ne so più di te. E basti!

 GARBINI

 Ti compiango.

 BALDASSARRE

 Imbecille!

 GARBINI

 Mi fai rabbia.

 BALDASSARRE

 Lo credo.

 GARBINI

 Pensare che ti sono parente.

 BALDASSARRE

 La, la larà, larà, larà!

 GARBINI

 Oh! (prende un giornale e siede).

 BALDASSARRE

 (dopo una pausa non resiste al solletico della vanità)

 Gaspare, Gaspare.

 GARBINI

 E poi?

 BALDASSARRE

 Con te posso parlare?

 GARBINI

 Sì. E poi?

 BALDASSARRE

 Le ho data la lettera.

 GARBINI

 Lo so.

 BALDASSARRE

 Sai cosa c'era in quella lettera?

 GARBINI

 Sì, un appuntamento.

 BALDASSARRE

 Ebbene...

 GARBINI

 Ebbene?

 BALDASSARRE

 È venuta.

 GARBINI

 Quando?

 BALDASSARRE

 Ieri sera.

 GARBINI

 Per isbaglio.

 BALDASSARRE

 In un luogo recondito.

 GARBINI

 E che ti disse?

 BALDASSARRE

 Non mi ha detto nulla.

 GARBINI

 Ah!

 BALDASSARRE

 Come è vero Iddio! è venuta e faceva mezzo buio. Io l'aspettavo da un quarto d'ora, poco lungi di qui, alla cascata. All'ora precisa eccola comparire, ma per disgrazia, giusto in quel punto si scatena il temporale con una violenza spaventosa. Io muovo ad incontrarla... S'era a trenta passi... quando scoppia il tuono, essa dà un grido e fugge correndo.

 GARBINI

 Ah, ah, ah!

 BALDASSARRE

 Io dietro...

 GARBINI

 Ah! ah, ah!

 BALDASSARRE

 Oh! non ridere.

 GARBINI

 No, non rido; e tu dietro.

 BALDASSARRE

 Ma c'erano tali sassi...

 GARBINI

 Che sei caduto?

 BALDASSARRE

 Caduto... no... ma...

 GARBINI

 Ma quasi. E non l'hai raggiunta?

 BALDASSARRE

 No, ma... Zitto; mia moglie.

 SCENA VI.

 EMILIA, detti, poi LIVIA.

 BALDASSARRE

 La signora Livia ti aspettava per il passeggio.

 EMILIA

 Eccomi.

 GARBINI

 Ben levata?

 EMILIA

 Grazie!

 BALDASSARRE

 E non fai le sorprese di trovarlo qui?

 EMILIA (imbarazzata)

 Ah! è vero... come mai?

 GARBINI

 Non mi hanno svegliato in tempo.

 EMILIA

 La signora Livia m'aspettava? dov'è?

 BALDASSARRE

 La chiamo. Signora Livia?

 LIVIA (di dentro)

 Eccomi.

 GARBINI (ad Emilia)

 Siete pallida.

 EMILIA

 Ho dimenticato di fingere la sorpresa..... avete visto come l'ha notato subito?

 GARBINI

 Chi?

 LIVIA (entrando)

 Andiamo?--Signora Emilia...

 EMILIA

 Signora Livia... Ai loro comandi.

 LIVIA

 Così viene?

 EMILIA

 Come?

 LIVIA

 Non si mette lo scialle?

 EMILIA (con imbarazzo)

 Oh non occorre.

 GARBINI

 Anzi, c'è un freddo!

 EMILIA (piano)

 Tacete.

 GARBINI

 Ma no, davvero... vi piglierete un malanno.

 EMILIA (lo guarda incollerita)

 Mi piace quell'aria viva.

 GARBINI (da sè)

 Che sguardo!

 BALDASSARRE

 Va a prendere lo scialle.

 EMILIA

 No.

 LIVIA

 Lo consegnerà a suo marito.

 GARBINI

 O a me.

 EMILIA

 Dobbiamo andare?

 BALDASSARRE

 Ma non ti lascio uscire così, è inutile. Conosco la montagna.

 EMILIA

 Quando dico che non occorre, c'è bisogno di insistere? Sono coperta fin troppo, andiamo.

 BALDASSARRE (avviandosi alle stanze)

 Lo piglierò io.

 EMILIA

 No, Baldassarre.

 BALDASSARRE

 È inutile. (via).

 LIVIA (da sè)

 Che paura!

 EMILIA (piano a Garbini)

 Disgraziato!

 GARBINI (sorpreso)

 Eh?

 LIVIA

 Mi rincresce, dacchè la contraria tanto, di essere stata io a proporre...

 EMILIA (tutta smarrita)

 Oh non fa.

 BALDASSARRE

 (ritornando collo scialle tutto bagnato)

 Che vuol dir ciò?

 EMILIA

 Ah!

 GARBINI

 Che cos'è?

 BALDASSARRE

 Senti... una spugna! gronda ancora (spremendolo).

 LIVIA (da sè)

 Dunque c'è andata!

 BALDASSARRE (ad Emilia)

 Com'è stato?

 EMILIA

 Non so capire...

 BALDASSARRE

 Ecco perchè non lo volevi pigliare.

 EMILIA

 Ebbene sì... l'ho dimenticato sulla finestra ieri sera.

 BALDASSARRE

 Se c'è il tetto che sporge.

 LIVIA

 Io ce n'ho due per fortuna. Gliene darò uno de' miei.

 BALDASSARRE

 Però vorrei sapere...

 LIVIA

 Oh Dio! Che vuol saperne di più! È bagnato, ecco. Se non lo sa neanche la signora Emilia come è andata!

 EMILIA

 No... non...

 SCENA VII.

 ORAZIO e detti, poi CARLETTO

 GARBINI

 Oh! il dottore.

 ORAZIO

 Non sei partito?

 GARBINI

 No.

 LIVIA (ad Orazio)

 Ancora in collera?

 ORAZIO (serio)

 Oh no!... perchè in collera?

 GARBINI (piano ad Emilia)

 Ma come mai quello scialle...?

 EMILIA (c. s.)

 E osate domandarmelo?

 GARBINI

 Io!

 ORAZIO

 Signori, una novità!

 TUTTI

 Oh! Che cos'è?... una novità?

 ORAZIO

 Un fatto strano, quasi meraviglioso, quasi fantastico, seguito ieri sera.

 BALDASSARRE (da sè)

 Diavolo!

 EMILIA

 Ah!

 GARBINI

 Sentiamo.

 LIVIA

 Dunque?

 ORAZIO (che li ha tutti osservati, da sè)

 Fingono. (forte) Sissignore ieri sera... mentre pioveva a rovescio ed alla mezza luce dell'alba lunare, ai pochi indigeni di Gressoney che rimanevano sull'uscio di casa a respirare l'aria piovana, toccò la rara sorte di assistere ad una apparizione!

 BALDASSARRE

 Un'appariz...

 EMILIA (a Garbini piano)

 Fatelo tacere.

 GARBINI

 Ma...

 ORAZIO

 Anzi a due apparizioni.

 LIVIA

 Come due! (subito)

 ORAZIO

 (che non la perdeva di vista, credendo che siasi tradita)

 Ah!... Due fantasmi, due forme di donna, le quali a pochi minuti d'intervallo l'una dall'altra e dai due lati opposti dell'albergo...

 EMILIA (c. s.)

 Fatelo tacere.

 GARBINI

 Ma... (ad Orazio) per chi ci pigli a raccontarci di simili storie? (piano) Sta zitto.

 ORAZIO

 Sei tu che mi dici...?

 GARBINI (c. s.)

 Sta zitto! (forte) E la passeggiata...?

 BALDASSARRE

 Sì, sì, a passeggio... il dottore vuol ridere.

 ORAZIO

 Può darsi... dacchè ne so abbastanza.

 BALDASSARRE

 Ne sa...

 LIVIA

 Lo lascino dire.

 BALDASSARRE

 Andiamo? Garbini, dà il buon esempio.

 GARBINI

 Subito. (s'avvia).

 LIVIA

 Non prende il cappello?

 GARBINI

 (Diavolo!)... Ah sicuro... il cappello.

 BALDASSARRE

 Presto.

 ORAZIO (a Livia)

 Spero non mi negherete una spiegazione.

 LIVIA

 Ma quante ne vorrete.

 ORAZIO

 Peccato che vi siate tradita da voi stessa!

 LIVIA

 Che farci? non si è perfetti.

 GARBINI

 Non lo trovo.

 LIVIA

 Che cosa?

 GARBINI

 Il mio cappello.

 BALDASSARRE

 L'avrai lasciato in camera.

 GARBINI

 No, no, l'avevo un momento fa. (da sè) Come faccio adesso?

 CARLETTO (entrando col cappello di Garbini)

 Ecco qui... (vedendo gli altri si trattiene) Ah!

 ORAZIO

 Che cos'è?

 CARLETTO

 Nulla, portavo al signore...

 GARBINI

 Ah bravo! (prende il capello).

 ORAZIO

 Come mai l'aveva Carletto?

 GARBINI

 Glielo aveva dato per farlo spazzolare.

 LIVIA

 Oh! in quale stato!

 GARBINI

 Che cosa?

 LIVIA

 Il suo cappello. Ha l'ala mezzo bruciata...

 GARBINI

 Oh!

 EMILIA (impaurita).

 Oh mio Dio!

 CARLETTO

 Sissignore, è stato per la furia nel farlo asciugare.

 ORAZIO e BALDASSARRE

 Asciugare!!

 GARBINI

 Patatrach!

 EMILIA

 (Sono perduta!)

 LIVIA (da sè).

 Che vuol dir ciò?

 BALDASSARRE (a Garbini)

 Fa vedere.

 GARBINI

 Ecco... dirò... perchè...

 CARLETTO (da sè).

 L'ho fatta!... Scappo (p. p.).

 ORAZIO

 Carletto?

 CARLETTO

 Mi comanda.

 ORAZIO

 Rimani un momento.

 LIVIA

 Si va o non si va?

 ORAZIO

 Che fretta!

 LIVIA

 Signor Baldassarre...?

 BALDASSARRE

 Eh? ho altro in testa adesso.

 LIVIA

 Sanno che finirò per andar sola?

 ORAZIO (piano)

 Avete paura?

 LIVIA

 Signora Emilia, mi vuol tenere compagnia?

 EMILIA

 Grazie, non sto troppo bene.

 LIVIA

 Nessuno si muove?... A rivederli.

 ORAZIO (piano)

 Questa spiegazione...?

 LIVIA

 Ve l'ho detto, quando vorrete. Signori... (s'avvia).

 GARBINI

 L'accompagno.

 ORAZIO

 Ti prego di rimanere.

 GARBINI

 Come vorrai. Signora Livia... (Livia esce).

 SCENA VIII.

 Detti, meno LIVIA.

 (Orazio s'avvicina a Baldassarre).

 GARBINI (ad Emilia)

 Mi sapreste spiegare...?

 EMILIA

 Siamo perduti!

 GARBINI

 Ma...

 EMILIA

 Lasciatemi.

 GARBINI

 Orazio, che mi vuoi?

 ORAZIO

 Un momento.

 (Garbini rimane in fondo comicamente)

 ORAZIO (a Baldassarre)

 Sa dirmi lei la ragione della venuta di Garbini?

 BALDASSARRE

 Per andare al Monte Rosa, diceva.

 ORAZIO

 Perchè non c'è andato?

 BALDASSARRE

 Perchè non l'hanno svegliato, dice.

 ORAZIO

 E ci crede lei?

 BALDASSARRE

 Veramente... (da sè) Oh! perchè m'interroga lui?

 ORAZIO

 Le guide non c'è pericolo che dimentichino.

 BALDASSARRE

 Non c'è pericolo.

 ORAZIO

 Carletto...

 GARBINI

 Oh senti, se mi hai trattenuto per parlare con Carletto...

 ORAZIO

 Un momento, non temere.

 BALDASSARRE

 Non temere.

 ORAZIO (a Carletto)

 Il signor Garbini doveva andare al Monte Rosa?

 CARLETTO

 Diceva.

 ORAZIO

 Perchè non c'è andato?

 BALDASSARRE

 Perchè?

 CARLETTO

 Perchè non s'è svegliato in tempo.

 BALDASSARRE

 È vero?

 CARLETTO

 Mi ha raccomandato di dire così.

 BALDASSARRE

 Ah! è stato lui che...?

 ORAZIO

 L'avrei giurato!--Va pure (Carletto esce). A noi, caro Garbini.

 BALDASSARRE (da sè)

 Ma dunque... (ad Emilia) Rientra nella tua camera.

 EMILIA

 Baldassarre credi...

 BALDASSARRE

 Ho detto! ed aspettatemi.

 EMILIA

 Oh mio Dio! (via).

 SCENA IX.

 ORAZIO, BALDASSARRE, GARBINI.

 BALDASSARRE

 Perdoni, dottore, vorrei dire due parole a mio cugino.

 ORAZIO

 L'ho trattenuto io.

 BALDASSARRE

 Si tratta di un affare.

 ORAZIO

 E anch'io.

 BALDASSARRE

 Ho fatto ritirare mia moglie apposta.

 ORAZIO

 Dopo di me. Lei non può avergli a dire le stesse cose.

 GARBINI

 Sbrigatevela fra voi altri... non ho fretta.

 BALDASSARRE

 La prego caldamente...

 ORAZIO

 Ma...

 BALDASSARRE

 Due minuti...

 ORAZIO

 Li può aspettar lei due minuti.

 GARBINI

 Intendiamocela in tre da buoni amici!

 BALDASSARRE

 Amici!

 GARBINI

 Parenti, con te.

 BALDASSARRE

 Se si può essere più sfacciati!

 ORAZIO

 Oh insomma, cedo all'età.

 BALDASSARRE

 Grazie.

 ORAZIO

 Aspetto dabbasso... appena ha finito...

 BALDASSARRE

 L'avverto.

 ORAZIO

 Bene (via).

 GARBINI

 Meno male, uno alla volta!

 SCENA X.

 GARBINI e BALDASSARRE.

 (Baldassarre prende lo scialle da una mano, il cappello di Garbini dall'altra, poi viene a piantarsi in faccia a Garbini, senza profferire parola.--Pausa).

 GARBINI

 Vedo.

 BALDASSARRE

 Che vuol dir ciò?

 GARBINI

 Lo scialle di tua moglie e il mio cappello.

 BALDASSARRE

 Pensa che un'ora fa qui, ti parlavo come ad un amico!

 GARBINI

 Lo penso, e poi?

 BALDASSARRE

 Sapresti dirmi perchè questo scialle...

 GARBINI

 È bagnato? Non te lo so dire, in parola d'onore.

 BALDASSARRE

 Parliamo chiaro.

 GARBINI

 Non domando di meglio.

 BALDASSARRE

 Come mai il tuo cappello è ridotto così?

 GARBINI

 Perchè è bruciato; quell'animale di Carletto!

 BALDASSARRE

 Perchè l'hai dato a Carletto?

 GARBINI

 Se l'ha detto lui: per farlo asciugare.

 BALDASSARRE

 Perchè?

 GARBINI

 Perchè era bagnato.

 BALDASSARRE

 Come lo scialle di mia moglie?

 GARBINI

 Di più, di più, molto di più!

 BALDASSARRE

 Come va?

 GARBINI

 Ha pigliato la piova.

 BALDASSARRE

 Ah! confessi?

 GARBINI

 Non lo posso negare.

 BALDASSARRE

 Confessi! Non c'è più amicizia, non c'è più parentela, non c'è più rispetto ai sacri vincoli...

 GARBINI

 Baldassarre!

 BALDASSARRE

 Lo confessi!

 GARBINI

 Baldassarre!

 BALDASSARRE

 Com'è andata?

 GARBINI

 Oh! Signore Iddio misericordioso! ma tu sei impazzito del tutto, del tutto, del tutto?

 BALDASSARRE

 Rispondimi: quando... ieri sera?

 GARBINI

 Ma che cosa?

 BALDASSARRE

 La... la... piova.

 GARBINI

 No, stamattina.

 BALDASSARRE

 Non è vero.

 GARBINI

 Mi ero avviato al Monte Rosa...

 BALDASSARRE

 Non è vero.

 GARBINI

 Colla guida.

 BALDASSARRE

 Non è vero.

 GARBINI

 Oh senti: il cappello è mio, è mezzo bruciato, peggio per me; era inzuppato, peggio per me che non ne ho altri, ma è mio e ne posso fare quello che mi piace, e non dico una parola di più, cascasse il mondo!

 BALDASSARRE

 Gaspare... vado in bestia...

 GARBINI

 Non hai che da rimanere in te stesso.

 BALDASSARRE

 So tutto.

 GARBINI

 Oh bene! dimmelo a me. Sarà come tu vuoi.

 BALDASSARRE

 Tu sei uscito ieri sera.

 GARBINI

 Sì, e poi...?

 BALDASSARRE

 Lo confessi?

 GARBINI

 Sì, e poi?

 BALDASSARRE

 A notte.

 GARBINI

 Sicuro. È un gusto.

 BALDASSARRE

 Hai trovato la scusa dell'ascensione per giustificare la tua assenza.

 GARBINI

 Bravo!

 BALDASSARRE

 Ma eri venuto apposta.

 GARBINI

 S'intende. E poi?

 BALDASSARRE

 Come e poi?

 GARBINI

 Sì, avrò fatto qualche cosa...

 BALDASSARRE

 Spero bene che non avrai fatto nulla!

 SCENA XI.

 CARLETTO e detti.

 CARLETTO

 Il dottore Orazio mi manda...

 BALDASSARRE

 Che aspetti!

 CARLETTO

 Dice appunto che è stanco d'aspettare.

 BALDASSARRE

 Si riposi!

 CARLETTO

 Ma...

 BALDASSARRE (impazientito).

 Va via! (Carletto scappa via).

 GARBINI

 Baldassarre vieni qui. Ti giuro che non capisco una parola.--Calmati e spiegati.

 BALDASSARRE

 Tu ieri sera sei uscito con mia moglie.

 GARBINI

 Io! io! Oh!

 BALDASSARRE

 Negalo.

 GARBINI

 Se lo nego? ma lo nego di sicuro... ma lo grido ad alta voce... ma lo proclamo al cospetto di tutti gli Dei dell'universo... ma sono disposto a darne giuramento sul Vangelo! Io... con... tua moglie? Oh! oh! oh!

 BALDASSARRE

 Devi dire così.

 GARBINI

 Se fosse stato, non se ne sarebbe accorto... non è... bisogna bene...

 BALDASSARRE

 Spiegami lo scialle...

 GARBINI

 Non te lo so spiegare... non so, non so, non so!

 BALDASSARRE

 Il tuo cappello...

 GARBINI

 E dàlli!... Sono partito pel Monte Rosa stamattina... è piovuto e sono tornato indietro.

 BALDASSARRE

 Perchè non l'hai detto?

 GARBINI

 Perchè...

 BALDASSARRE

 Perchè hai imposto a Carletto di...

 GARBINI

 Perchè...

 BALDASSARRE

 Perchè ieri sera quella scusa...

 GARBINI

 Ma...

 BALDASSARRE

 Sentiamo, su, parla; non domando di meglio... giustificati, ridona la calma...

 GARBINI

 Senti...

 BALDASSARRE

 Perchè il terrore di mia moglie? perchè quel contegno di colpevole?

 GARBINI (scoppiando).

 Oh! lasciami o la faccio grossa, la faccio grossa!

 SCENA XII.

 CARLETTO (tornando) e detti.

 CARLETTO

 Il dottore mi manda a dirle che se lei non scende, salirà lui in persona.

 GARBINI

 Bravo! digli che venga.

 BALDASSARRE

 No.

 GARBINI

 Sì; voglio raccontargli ogni cosa.

 BALDASSARRE

 Disgraziato!... disonorarmi?

 GARBINI

 Che venga subito.

 BALDASSARRE

 No, vado io. Vado, ma ci ritroveremo... ti prometto che ci ritroveremo!

 GARBINI

 Sì, quando vorrai.

 BALDASSARRE (s'avvia, poi torna).

 Te lo prometto! (Via con Carletto).

 SCENA XIII.

 GARBINI, poi EMILIA.

 GARBINI

 Oh! (si lascia cadere su d'una poltrona spossato).

 EMILIA (entrando).

 Ebbene?

 GARBINI

 Ah siete voi? Baldassarre è matto!

 EMILIA

 Oh mio Dio!

 GARBINI

 Pretende che ieri sera io sia uscito con voi.

 EMILIA

 Avete negato?

 GARBINI

 Non mi lasciava dire.

 EMILIA

 È inutile, sa tutto.

 GARBINI

 Sa tutto?

 EMILIA

 Oh! che abbiamo mai fatto!

 GARBINI

 Ma che abbiamo fatto, in nome di Dio?

 EMILIA

 Oh! se sapeste, se sapeste... le idee che mi corsero per la testa ora di là, mentre sentivo qui la sua voce incollerita!... non distinguevo le parole, ma... sentivo... Ho persino pensato di fuggire con voi!

 GARBINI

 Con me? Sentite, Emilia... No, lasciatemi dire. Ho inteso parlare di certi paesi dove l'acqua che si beve esercita una influenza nociva sugli organi del cervello. Ebbene, a vedere quello che mi segue qui... a sentire Orazio, Baldassarre e voi, ho una grande paura che...

 (Emilia vuole parlare).

 GARBINI

 No, ragioniamo calmi... a momenti viene quell'altro... Che cos'è stato? Come mai il vostro scialle e il mio povero cappello possono avere generato una tale Babilonia?

 EMILIA

 Oh! ma è una impudenza!

 GARBINI (da sè).

 È l'acqua, non c'è che dire!

 EMILIA

 Perchè in fin dei conti non ho nulla a rimproverarmi con voi.

 GARBINI

 Nulla affatto.

 EMILIA

 Sono stata un po' civetta... un po' debole...

 GARBINI

 Oh! così poco!...

 EMILIA

 Ed io non credevo che di continuare le nostre passeggiate di Pegli...

 GARBINI

 Ah! le nostre passeggiate.

 EMILIA

 E la vostra lettera istessa non può...

 GARBINI

 La mia lettera?

 EMILIA

 E avrò il coraggio di mostrarla a mio marito.

 GARBINI

 Quale lettera?

 EMILIA

 Quella d'ieri; non ce n'è altre.

 GARBINI

 Quella d'ieri! (Da sè) È l'acqua!--Dunque io ieri vi ho scritto una lettera?

 EMILIA

 Non vi manca che di negarlo.

 GARBINI

 No, no; non nego più nulla.

 EMILIA

 Lo potete fare, non c'era il nome. Siete prudente!

 GARBINI

 Non c'era il nome?

 EMILIA

 Ora comprendo quella calligrafia rotonda!

 GARBINI

 Era scritta in rotondo? Ah!

 SCENA XIV.

 ORAZIO e detti.

 (Orazio entra e sta in fondo).

 GARBINI

 Una lettera con un appuntamento?

 EMILIA

 Ma...

 GARBINI

 Con un appuntamento per ieri sera?...

 EMILIA

 Sì.

 GARBINI (raggiante)

 Ma era della signora Livia!

 ORAZIO (con impeto)

 Ah! è vero?

 GARBINI

 Quest'altro adesso!

 ORAZIO

 Quella lettera era della signora Livia?

 GARBINI

 Cioè...

 ORAZIO

 L'hai detto or ora. La signora Emilia lo può attestare... L'ha detto?

 EMILIA

 L'ha detto... Ma ecco la signora Livia.

 SCENA XV.

 LIVIA e detti.

 GARBINI

 Ah! Signora Livia, io non ho più speranza che in lei, mi metto nelle sue mani; le giuro che un'ora simile a quella che ho passata non mi era toccata ancora in vita mia! Ho invocato in cuore i ghiacciai, i crepacci, le valanghe, l'ombra di sir Braddon, il finimondo, pure di liberarmi da questo labirinto. Ho maledetto la piova di stamane che mi ha fatto tornare indietro!

 LIVIA

 Ah! s'era avviato?

 GARBINI

 Sissignora. S'immagini che per una certa lettera, che lei deve conoscere...

 LIVIA (sorridendo)

 Prima di tutto annunzio al signor dottore che i fantasmi non furono due, ma uno solo, il quale partì da una parte e tornò dall'altra.

 EMILIA

 E...

 LIVIA

 Permetta... Ho assunte le necessarie informazioni... Ed ora, prima di svelare il mistero, prego la signora Emilia di venirmi alleata...

 (Emilia inquieta).

 LIVIA

 Tacendo..., mi permettano di chiamare loro due a giudici della condotta di un signore di mia conoscenza.

 ORAZIO

 Ma...

 LIVIA

 Lei non ha la parola!

 GARBINI

 Brava! gliela levi.

 ORAZIO (minaccioso)

 Con te...!

 LIVIA

 Che ne dicono di un signore, il quale fa ad una donna rispettabile l'onore di chiederne la mano, che quasi l'ottiene, e poi per un nonnulla, per una parola afferrata di volo, male intesa e peggio interpretata, per una combinazione fortuita di circostanze da commedia, edifica contro questa rispettabile signora un intero edifizio di sospetti, l'uno più oltraggioso dell'altro e non si rimane ai sospetti, ma contribuisce a sollevare una tempesta, in un bicchier d'acqua se vogliono, ma pure una vera e rumorosa tempesta?

 GARBINI

 L'ho provato io! Come parla bene!

 LIVIA

 Se la gelosia non fosse castigo a sè stessa, se chi dovrebbe punire non fosse un giudice troppo parziale per non sentirsi inclinato alla indulgenza, io domando loro se una così irragionevole condotta non meriterebbe la più severa ed inesorabile delle punizioni?

 ORAZIO

 Ma...

 GARBINI

 Zitto!

 LIVIA

 Eccomi invece disposta a far grazia, ma ad un patto.

 GARBINI

 Accettato!

 LIVIA

 Il reo faccia ammenda onorevole.

 (Orazio sorride).

 LIVIA

 No?

 ORAZIO

 Quando abbiate dimostrato...

 LIVIA

 No, prima.

 GARBINI

 Prima.

 ORAZIO

 E tu...?

 GARBINI

 Voglio morire se ne capisco nulla, ma la signora Livia ha ragione.

 ORAZIO

 Lo provi.

 LIVIA

 Ah!

 GARBINI

 Presto, presto.

 LIVIA

 Orazio vi prego di domandarmi scusa.

 ORAZIO

 Ma...

 LIVIA

 Nessun ma, ve ne prego.

 ORAZIO

 Ebbene... vi chiedo scusa.

 LIVIA

 Grazie. Ed ora,... signora Emilia, ho incontrato suo marito. Non le pare che sarebbe generoso perdonare anche a lui?

 EMILIA

 Perdonare?

 LIVIA

 Gli ho promesso che sarei riuscita a tranquillarlo, e non aspetta che un mio cenno per salire... Non lo tenga più oltre in sospeso, le assicuro che è punito abbastanza.

 EMILIA

 Ma...

 LIVIA

 Glielo dica, via, che fu lei all'appuntamento che egli aveva chiesto a me.

 EMILIA

 Come!... era?...

 LIVIA

 Via, davanti a questi signori si può parlare. Sa che ho ammirato la sua perspicacia! Come ha fatto a capire che quella lettera era di suo marito?

 GARBINI

 Oh!

 EMILIA

 Eh... ne conosco lo stile.

 ORAZIO

 Quella lettera era...?

 LIVIA

 Sicuro. Si è vendicata con molto spirito!

 EMILIA (ride)

 Oh! oh! Lei avrebbe fatto altrettanto!

 LIVIA

 Lo chiamo?

 GARBINI

 Lo chiamo io. Ah! ah!... Credano che respiro.--Baldassarre... Baldassarre.--Ho pensato d'impazzire!

 ORAZIO

 E non sa nulla ancora?

 LIVIA

 Nulla.

 GARBINI

 Ora me la godo (Ride--ridono tutti).

 SCENA XVI.

 BALDASSARRE poi STEIGER, CARLETTO e detti.

 BALDASSARRE (entra e rimane in asso)

 Ridono!?

 (Tutti ridono più forte).

 LIVIA

 Qui, signor Baldassarre.

 BALDASSARRE (brusco)

 Eccomi.

 LIVIA

 Le ho promessa la luce.

 BALDASSARRE

 Ma non in presenza...

 LIVIA

 Oh lasci.

 CARLETTO (a Garbini)

 Signore, c'è la guida.

 ORAZIO (sospettoso)

 Che guida?

 GARBINI (a Carletto)

 Fallo venire.

 CARLETTO (chiamando)

 Steiger?

 (Steiger entra).

 GARBINI

 Dunque quanto vi do?

 STEIGER

 Mi dia metà prezzo. Ho perduto la giornata.

 GARBINI

 Metà prezzo di che?

 STEIGER

 Siamo andati fino al ghiacciaio.

 BALDASSARRE

 Quando?

 STEIGER

 Stamattina; e poi il signore ha avuto una tal paura per un po' d'acqua...

 GARBINI

 Paura!

 BALDASSARRE

 Ci sei andato?

 GARBINI

 Se te l'ho gridato nelle orecchie!

 (Tutti ridono).

 BALDASSARRE

 E il tuo cappello...?

 GARBINI

 Stamane.

 BALDASSARRE

 E lo scialle?

 LIVIA

 Ne domandi a sua moglie.

 BALDASSARRE

 Dunque?

 EMILIA

 Conosci tu questa lettera?

 BALDASSARRE

 La mia!... Signora Livia...?

 EMILIA

 Non era mio diritto sorprenderti?

 BALDASSARRE

 Ah! ah! eri tu?--Era mia moglie! Oh! oh!... Era lei!

 GARBINI

 Era lei!

 BALDASSARRE

 E hai presa la piova!... (Rimane un momento senza parola, poi s'avvicina a Garbini, dicendogli): Poveretta! Come mi vuol bene!

 GARBINI

 Me ne rallegro tanto!

 (Cala la tela).

 FINE DELLA COMMEDIA.

 

 INDICE

 ACQUAZZONI IN MONTAGNA

 Atto primo pag. 3 Atto secondo » 51

 NON DIR QUATTRO SE NON L'HAI NEL SACCO

 Atto unico » 111

 STORIA VECCHIA

 Atto primo » 149 Atto secondo » 180

 

 Nota del Trascrittore

 Ortografia e punteggiatura originali sono state mantenute, correggendo senza annotazione minimi errori tipografici. Grafie alternative mantenute:

 seguito / seguìto

 

 End of Project Gutenberg's Acquazzoni in montagna, by Giuseppe Giacosa

 *** END OF THIS PROJECT GUTENBERG EBOOK ACQUAZZONI IN MONTAGNA ***

 ***** This file should be named 32264-8.txt or 32264-8.zip ***** This and all associated files of various formats will be found in: http://www.gutenberg.org/3/2/2/6/32264/

 Produced by Carla, Carlo Traverso, Barbara Magni and the Online Distributed Proofreading Team at http://www.pgdp.net (This file was produced from images generously made available by The Internet Archive)

 Updated editions will replace the previous one--the old editions will be renamed.

 Creating the works from public domain print editions means that no one owns a United States copyright in these works, so the Foundation (and you!) can copy and distribute it in the United States without permission and without paying copyright royalties. Special rules, set forth in the General Terms of Use part of this license, apply to copying and distributing Project Gutenberg-tm electronic works to protect the PROJECT GUTENBERG-tm concept and trademark. Project Gutenberg is a registered trademark, and may not be used if you charge for the eBooks, unless you receive specific permission. If you do not charge anything for copies of this eBook, complying with the rules is very easy. You may use this eBook for nearly any purpose such as creation of derivative works, reports, performances and research. They may be modified and printed and given away--you may do practically ANYTHING with public domain eBooks. Redistribution is subject to the trademark license, especially commercial redistribution.

 

 *** START: FULL LICENSE ***

 THE FULL PROJECT GUTENBERG LICENSE PLEASE READ THIS BEFORE YOU DISTRIBUTE OR USE THIS WORK

 To protect the Project Gutenberg-tm mission of promoting the free distribution of electronic works, by using or distributing this work (or any other work associated in any way with the phrase "Project Gutenberg"), you agree to comply with all the terms of the Full Project Gutenberg-tm License (available with this file or online at http://gutenberg.org/license).

 Section 1. General Terms of Use and Redistributing Project Gutenberg-tm electronic works

 1.A. By reading or using any part of this Project Gutenberg-tm electronic work, you indicate that you have read, understand, agree to and accept all the terms of this license and intellectual property (trademark/copyright) agreement. If you do not agree to abide by all the terms of this agreement, you must cease using and return or destroy all copies of Project Gutenberg-tm electronic works in your possession. If you paid a fee for obtaining a copy of or access to a Project Gutenberg-tm electronic work and you do not agree to be bound by the terms of this agreement, you may obtain a refund from the person or entity to whom you paid the fee as set forth in paragraph 1.E.8.

 1.B. "Project Gutenberg" is a registered trademark. It may only be used on or associated in any way with an electronic work by people who agree to be bound by the terms of this agreement. There are a few things that you can do with most Project Gutenberg-tm electronic works even without complying with the full terms of this agreement. See paragraph 1.C below. There are a lot of things you can do with Project Gutenberg-tm electronic works if you follow the terms of this agreement and help preserve free future access to Project Gutenberg-tm electronic works. See paragraph 1.E below.

 1.C. The Project Gutenberg Literary Archive Foundation ("the Foundation" or PGLAF), owns a compilation copyright in the collection of Project Gutenberg-tm electronic works. Nearly all the individual works in the collection are in the public domain in the United States. If an individual work is in the public domain in the United States and you are located in the United States, we do not claim a right to prevent you from copying, distributing, performing, displaying or creating derivative works based on the work as long as all references to Project Gutenberg are removed. Of course, we hope that you will support the Project Gutenberg-tm mission of promoting free access to electronic works by freely sharing Project Gutenberg-tm works in compliance with the terms of this agreement for keeping the Project Gutenberg-tm name associated with the work. You can easily comply with the terms of this agreement by keeping this work in the same format with its attached full Project Gutenberg-tm License when you share it without charge with others.

 1.D. The copyright laws of the place where you are located also govern what you can do with this work. Copyright laws in most countries are in a constant state of change. If you are outside the United States, check the laws of your country in addition to the terms of this agreement before downloading, copying, displaying, performing, distributing or creating derivative works based on this work or any other Project Gutenberg-tm work. The Foundation makes no representations concerning the copyright status of any work in any country outside the United States.

 1.E. Unless you have removed all references to Project Gutenberg:

 1.E.1. The following sentence, with active links to, or other immediate access to, the full Project Gutenberg-tm License must appear prominently whenever any copy of a Project Gutenberg-tm work (any work on which the phrase "Project Gutenberg" appears, or with which the phrase "Project Gutenberg" is associated) is accessed, displayed, performed, viewed, copied or distributed:

 This eBook is for the use of anyone anywhere at no cost and with almost no restrictions whatsoever. You may copy it, give it away or re-use it under the terms of the Project Gutenberg License included with this eBook or online at www.gutenberg.org

 1.E.2. If an individual Project Gutenberg-tm electronic work is derived from the public domain (does not contain a notice indicating that it is posted with permission of the copyright holder), the work can be copied and distributed to anyone in the United States without paying any fees or charges. If you are redistributing or providing access to a work with the phrase "Project Gutenberg" associated with or appearing on the work, you must comply either with the requirements of paragraphs 1.E.1 through 1.E.7 or obtain permission for the use of the work and the Project Gutenberg-tm trademark as set forth in paragraphs 1.E.8 or 1.E.9.

 1.E.3. If an individual Project Gutenberg-tm electronic work is posted with the permission of the copyright holder, your use and distribution must comply with both paragraphs 1.E.1 through 1.E.7 and any additional terms imposed by the copyright holder. Additional terms will be linked to the Project Gutenberg-tm License for all works posted with the permission of the copyright holder found at the beginning of this work.

 1.E.4. Do not unlink or detach or remove the full Project Gutenberg-tm License terms from this work, or any files containing a part of this work or any other work associated with Project Gutenberg-tm.

 1.E.5. Do not copy, display, perform, distribute or redistribute this electronic work, or any part of this electronic work, without prominently displaying the sentence set forth in paragraph 1.E.1 with active links or immediate access to the full terms of the Project Gutenberg-tm License.

 1.E.6. You may convert to and distribute this work in any binary, compressed, marked up, nonproprietary or proprietary form, including any word processing or hypertext form. However, if you provide access to or distribute copies of a Project Gutenberg-tm work in a format other than "Plain Vanilla ASCII" or other format used in the official version posted on the official Project Gutenberg-tm web site (www.gutenberg.org), you must, at no additional cost, fee or expense to the user, provide a copy, a means of exporting a copy, or a means of obtaining a copy upon request, of the work in its original "Plain Vanilla ASCII" or other form. Any alternate format must include the full Project Gutenberg-tm License as specified in paragraph 1.E.1.

 1.E.7. Do not charge a fee for access to, viewing, displaying, performing, copying or distributing any Project Gutenberg-tm works unless you comply with paragraph 1.E.8 or 1.E.9.

 1.E.8. You may charge a reasonable fee for copies of or providing access to or distributing Project Gutenberg-tm electronic works provided that

 - You pay a royalty fee of 20% of the gross profits you derive from the use of Project Gutenberg-tm works calculated using the method you already use to calculate your applicable taxes. The fee is owed to the owner of the Project Gutenberg-tm trademark, but he has agreed to donate royalties under this paragraph to the Project Gutenberg Literary Archive Foundation. Royalty payments must be paid within 60 days following each date on which you prepare (or are legally required to prepare) your periodic tax returns. Royalty payments should be clearly marked as such and sent to the Project Gutenberg Literary Archive Foundation at the address specified in Section 4, "Information about donations to the Project Gutenberg Literary Archive Foundation."

 - You provide a full refund of any money paid by a user who notifies you in writing (or by e-mail) within 30 days of receipt that s/he does not agree to the terms of the full Project Gutenberg-tm License. You must require such a user to return or destroy all copies of the works possessed in a physical medium and discontinue all use of and all access to other copies of Project Gutenberg-tm works.

 - You provide, in accordance with paragraph 1.F.3, a full refund of any money paid for a work or a replacement copy, if a defect in the electronic work is discovered and reported to you within 90 days of receipt of the work.

 - You comply with all other terms of this agreement for free distribution of Project Gutenberg-tm works.

 1.E.9. If you wish to charge a fee or distribute a Project Gutenberg-tm electronic work or group of works on different terms than are set forth in this agreement, you must obtain permission in writing from both the Project Gutenberg Literary Archive Foundation and Michael Hart, the owner of the Project Gutenberg-tm trademark. Contact the Foundation as set forth in Section 3 below.

 1.F.

 1.F.1. Project Gutenberg volunteers and employees expend considerable effort to identify, do copyright research on, transcribe and proofread public domain works in creating the Project Gutenberg-tm collection. Despite these efforts, Project Gutenberg-tm electronic works, and the medium on which they may be stored, may contain "Defects," such as, but not limited to, incomplete, inaccurate or corrupt data, transcription errors, a copyright or other intellectual property infringement, a defective or damaged disk or other medium, a computer virus, or computer codes that damage or cannot be read by your equipment.

 1.F.2. LIMITED WARRANTY, DISCLAIMER OF DAMAGES - Except for the "Right of Replacement or Refund" described in paragraph 1.F.3, the Project Gutenberg Literary Archive Foundation, the owner of the Project Gutenberg-tm trademark, and any other party distributing a Project Gutenberg-tm electronic work under this agreement, disclaim all liability to you for damages, costs and expenses, including legal fees. YOU AGREE THAT YOU HAVE NO REMEDIES FOR NEGLIGENCE, STRICT LIABILITY, BREACH OF WARRANTY OR BREACH OF CONTRACT EXCEPT THOSE PROVIDED IN PARAGRAPH F3. YOU AGREE THAT THE FOUNDATION, THE TRADEMARK OWNER, AND ANY DISTRIBUTOR UNDER THIS AGREEMENT WILL NOT BE LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH DAMAGE.

 1.F.3. LIMITED RIGHT OF REPLACEMENT OR REFUND - If you discover a defect in this electronic work within 90 days of receiving it, you can receive a refund of the money (if any) you paid for it by sending a written explanation to the person you received the work from. If you received the work on a physical medium, you must return the medium with your written explanation. The person or entity that provided you with the defective work may elect to provide a replacement copy in lieu of a refund. If you received the work electronically, the person or entity providing it to you may choose to give you a second opportunity to receive the work electronically in lieu of a refund. If the second copy is also defective, you may demand a refund in writing without further opportunities to fix the problem.

 1.F.4. Except for the limited right of replacement or refund set forth in paragraph 1.F.3, this work is provided to you 'AS-IS' WITH NO OTHER WARRANTIES OF ANY KIND, EXPRESS OR IMPLIED, INCLUDING BUT NOT LIMITED TO WARRANTIES OF MERCHANTIBILITY OR FITNESS FOR ANY PURPOSE.

 1.F.5. Some states do not allow disclaimers of certain implied warranties or the exclusion or limitation of certain types of damages. If any disclaimer or limitation set forth in this agreement violates the law of the state applicable to this agreement, the agreement shall be interpreted to make the maximum disclaimer or limitation permitted by the applicable state law. The invalidity or unenforceability of any provision of this agreement shall not void the remaining provisions.

 1.F.6. INDEMNITY

 - You agree to indemnify and hold the Foundation, the trademark owner, any agent or employee of the Foundation, anyone providing copies of Project Gutenberg-tm electronic works in accordance with this agreement, and any volunteers associated with the production, promotion and distribution of Project Gutenberg-tm electronic works, harmless from all liability, costs and expenses, including legal fees, that arise directly or indirectly from any of the following which you do or cause to occur: (a) distribution of this or any Project Gutenberg-tm work, (b) alteration, modification, or additions or deletions to any Project Gutenberg-tm work, and (c) any Defect you cause.

 Section 2. Information about the Mission of Project Gutenberg-tm

 Project Gutenberg-tm is synonymous with the free distribution of electronic works in formats readable by the widest variety of computers including obsolete, old, middle-aged and new computers. It exists because of the efforts of hundreds of volunteers and donations from people in all walks of life.

 Volunteers and financial support to provide volunteers with the assistance they need, are critical to reaching Project Gutenberg-tm's goals and ensuring that the Project Gutenberg-tm collection will remain freely available for generations to come. In 2001, the Project Gutenberg Literary Archive Foundation was created to provide a secure and permanent future for Project Gutenberg-tm and future generations. To learn more about the Project Gutenberg Literary Archive Foundation and how your efforts and donations can help, see Sections 3 and 4 and the Foundation web page at http://www.pglaf.org.

 Section 3. Information about the Project Gutenberg Literary Archive Foundation

 The Project Gutenberg Literary Archive Foundation is a non profit 501(c)(3) educational corporation organized under the laws of the state of Mississippi and granted tax exempt status by the Internal Revenue Service. The Foundation's EIN or federal tax identification number is 64-6221541. Its 501(c)(3) letter is posted at http://pglaf.org/fundraising. Contributions to the Project Gutenberg Literary Archive Foundation are tax deductible to the full extent permitted by U.S. federal laws and your state's laws.

 The Foundation's principal office is located at 4557 Melan Dr. S. Fairbanks, AK, 99712., but its volunteers and employees are scattered throughout numerous locations. Its business office is located at 809 North 1500 West, Salt Lake City, UT 84116, (801) 596-1887, email business@pglaf.org. Email contact links and up to date contact information can be found at the Foundation's web site and official page at http://pglaf.org

 For additional contact information: Dr. Gregory B. Newby Chief Executive and Director gbnewby@pglaf.org

 Section 4. Information about Donations to the Project Gutenberg Literary Archive Foundation

 Project Gutenberg-tm depends upon and cannot survive without wide spread public support and donations to carry out its mission of increasing the number of public domain and licensed works that can be freely distributed in machine readable form accessible by the widest array of equipment including outdated equipment. Many small donations ($1 to $5,000) are particularly important to maintaining tax exempt status with the IRS.

 The Foundation is committed to complying with the laws regulating charities and charitable donations in all 50 states of the United States. Compliance requirements are not uniform and it takes a considerable effort, much paperwork and many fees to meet and keep up with these requirements. We do not solicit donations in locations where we have not received written confirmation of compliance. To SEND DONATIONS or determine the status of compliance for any particular state visit http://pglaf.org

 While we cannot and do not solicit contributions from states where we have not met the solicitation requirements, we know of no prohibition against accepting unsolicited donations from donors in such states who approach us with offers to donate.

 International donations are gratefully accepted, but we cannot make any statements concerning tax treatment of donations received from outside the United States. U.S. laws alone swamp our small staff.

 Please check the Project Gutenberg Web pages for current donation methods and addresses. Donations are accepted in a number of other ways including checks, online payments and credit card donations. To donate, please visit: http://pglaf.org/donate

 Section 5. General Information About Project Gutenberg-tm electronic works.

 Professor Michael S. Hart is the originator of the Project Gutenberg-tm concept of a library of electronic works that could be freely shared with anyone. For thirty years, he produced and distributed Project Gutenberg-tm eBooks with only a loose network of volunteer support.

 Project Gutenberg-tm eBooks are often created from several printed editions, all of which are confirmed as Public Domain in the U.S. unless a copyright notice is included. Thus, we do not necessarily keep eBooks in compliance with any particular paper edition.

 Most people start at our Web site which has the main PG search facility:

 http://www.gutenberg.org

 This Web site includes information about Project Gutenberg-tm, including how to make donations to the Project Gutenberg Literary Archive Foundation, how to help produce our new eBooks, and how to subscribe to our email newsletter to hear about new eBooks.

 

 Acquazzoni in montagna, by Giuseppe Giacosa

 

 A free ebook from http://manybooks.net/